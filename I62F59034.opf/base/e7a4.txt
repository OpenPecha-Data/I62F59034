/ /bai sma yYi ma Ni mA la nAm swA mi Shaguguru badzra dhA ra wA gi ndrA na nda bhA byA nA mA ka ra dznyA na dhwa dza shrI bha dra sya bi mo kSha bi ha ra ti sma/// /rje bla
ma rdo rje 'chang ngag dbang kun dga' legs pa'i 'byung gnas ye shes rgyal mtshan dpal bzang po'i rnam par thar pa ngo mtshar nor bu'i phreng ba zhes bya ba bzhugs so/ /

na mo gu ru su wA gindrA ya/ nga~Xg gi dba~Xng phyug 'jam mgon bla ma yi/ /mkhyen brtse nus gsum gcig tu bsdus pa'i gzugs/ /legs gsung mdo rgyud rgya mtsho'i gter gyur pa~X/
/drin canaX rtsa ba'i bla ma la phyag 'tshal/ /gang gi gsang gsum yon tan mtha' klas pa/ /sngon gyi skyes chen rnams dang khyad med pas/ /kun rmongs byis pa'i skye bo bdag
'dra yi/ /mos blos spyod yul gyur pa ma lags mod/ /'on kyang zhabs pad yun ring bsten pa'i phyir/ /dam pa'i gsung dang rang gis mthong thos 'ga'/ /bstod 'dod ngag gis
gcam bu ma yin par/ /sgro skur spangs te mdor bsdus bri bar bya/ /gang gsung bdud rtsis blo gros lus 'tsho zhing / /las

nyon tsha gdung 'gog pa'i thugs rje yi/ /gdugs dkar mchog gi bsil grib la brten pa'i/ /skal ldan slob ma'i tshogs rnams gsan du gsol/ /de la 'dir dus gsum sangs rgyas thams
cad kyi ngo bo/ rigs dang dkyil 'khor rgya mtsho'i khyab bdag /sku drin mtshungs pa ma mchis pa/ mtshan brjod par dka' ba/ don gyi slad du mtshan nas smos na/ ngag dbang
kun dga' legs pa'i 'byung gnas ye shes rgyal mtshan dpal bzang po zhes gsol ba 'di nyid ni sngon nas grub pa'i sa mthon por gshegs pa'i skyes chen dam pa zhig gdul bya'i
don du bsam bzhin du snyigs ma'i dus su sum ldan rdo rje 'dzin pa'i dge slong gi gzugs su byon par nges pas 'di'i rnam par thar pa mtha' dag ni sus kyang brjod par mi nus
mod/ sku tshe 'di'i rnam thar rje nyid kyi zhal gsungs ma ni/ bla ma

dang dkon mchog gsum la phyag 'tshal lo/ /bdag shAkya'i dge slong ngag dbang legs pa ni sga smad 'dzi 'da' ru/ pha kun dga' grags pa dang / ma lha mo sgron gnyis kyi bu ru
skyes/ pha ma de gnyis la bu bu mo bdun yod pa'i che ba nga rang yin/ nga skyes nas zla ba mang po ma lon kyang / dpal chung dpal rgyas tshang gi bag ma bag rogs rnams gral
bsgrigs nas bsdad pa da lta ngas gsal bar dran 'dug /spyir byis pa chung ngu'i dus kyi spyod pa rnams dran pa 'di cung sgrib pa srab pa'i rtags su 'dug /lo bdun gyi dus
su mkhan chen rdo rje 'chang kun dga' bstan pa'i blo gros kyi mdun nas dge bsnyen gyi sdom pa thob/ dpal kyai rdo rje'i rgyu lam gyi dbang dang / dbyangs can ma dkar mo'i
rjes gnang rnams mnos/ de nas rim gyis sgrol dkar 'byung 'dul sogs kyi bsnyen pa bgyis kyang byis pa bsam med du song bas tshul mthun ma byung / lo bcu lon skabs grub
mchog ngag dbang bshad sgrub kyi mdun nas/ mkha' spyod ma'i byin rlabs khrid rnams tshang ma thob/ lo bco lnga'i dus su 'thag lung rnam rgyal gling gi tshogs sgrigs la phyin/
bcu drug lon pa'i dpyid kyi dus su mthu stobs kyi dbang phyug grub mchog 'jam dpal bstan 'dzin gyi mdun nas/ rdo rje nag po chen po dkyil 'khor lnga'i dbang dang / lha
bcu gnyis ma'i rjes gnang / lha brgyad/ lcam dral lha gsum/ phyi nang gsang ba'i las mkhan rnams kyi rjes gnang / khro bcu'i rjes gnang sngon du 'gro ba'i brag rdzong
ma'i phyi khrid rgyas pa/ gsang khrid lha dgu'i rjes gnang sngon du 'gro ba'i sgo nas gsang khrid rnams zab rgyas su thob/ mar slebs nas mgon po'i bsnyen mtshams

la 'dug khul byas pa na/ gtor ma rnams las g.yag gi rnga rtsid 'dra ba'i spu nag po shin tu phon che ba mang po skyes/ zhal gyi gtor ma las ni spu dkar po g.yag gi rnga rtsid
dkar po 'dra ba phon mang skyes/ de dus ci yang ma shes kyang / phyis su mkhan chen dpal ldan chos skyong gi rnam thar la blta dus/ khong ngor bla brang gzhung na bzhugs
dus/ gtor ma rnams la spu mang po skyes tshul dang / zhal gyi be bum na dam rdzas gtor ma la spu 'dra skye ba/ chos skyong de'i sgo nas phrin las rnam pa bzhi 'grub pa'i
rtags su gsungs pa yod tshul 'dug pa dang / bla ma gzhan gyi rnam thar las kyang / gtor ma la spu skye ba dang / de yang 'ja' tshon kha dog sna lnga khra khyug khyug 'dug
tshul gsungs 'dug pa bzhin/ phyis su gtor ma brje dus spu de dag la nyi ma'i nang nas bltas pas 'ja' tshon kha dog sna lnga khra khyug gi yod par mthong ba 'di ni tshe
rabs sngon nas las 'brel yod pa'i lha dang 'phrad pa'i rtags su 'dug /de'i ston grub pa'i dbang phyug de nyid kyi drung nas mkha' spyod ma'i byin rlabs khrid shin tu rgyas
pa/ rmor chen gyi dkar chag nang bzhin gyi be bum gyi lung / de nyid du ma 'dus pa'i mkha' spyod ma'i chos skor du ma'i lung dang / bka' srung dur khrod bdag po'i rjes
gnang sogs zhib rgyas thob/ de nas lo gnyis gsum bar dpe cha bri ba dang / bsnyen sgrub gang 'os bgyis/ nga chung ngu'i dus su spyir thos bsam sgom gsum dang / khyad par
du bla ma la mos gus bcos ma ma yin pa yod/ ngag dbang bshad sgrub rgya mtshos bka' bkyon dang / phyag 'bebs gnang ba la khong khro

dang mi dga' ba med par snying nas gus pa skye ba zhig yin/ ngas gro chan grang mo zhig zos pa'i rkyen gyis/ grang gzhi'i nad ngan pa zhig byung ba la/ bla ma'i zhal nas khyod
kyi spyi bor rdor sems bsgom pa'i thugs ka'i hU~M las bdud rtsi khro chu'i drod dang ldan pa lta buu grang ba'i nad thams cad sel nus pa zhig babs nas lus kyi nang thams
cad gang / grang ba'i nad thams cad 'og sgo gnyis nas phyir 'thon pa'i dmigs pa gyis la bsgom gsungs pa ltar/ sems ma yengs par thun re bsgom pa'i tshe lus la drod skyes
pa zhig byung / de yun bsrings pas grang gzhi'i nad gtan nas med pa zhig red song / rang lo bco brgyad par dbus gtsang gi phyogs su rim bgrod kyis/ dpal e waM chos ldan
du slebs/ ngor gyi gdan rabs nga brgyad pa lce btsun ngag dbang blo gros snying po'i drung nas/ 'byung 'dul/ rnam rgyal ma/ ri khrod ma'i rjes gnang gsum sngon du 'gro
ba'i sgo nas/ lam 'bras tshogs bshad kyi smin grol yongs rdzogs dang / kye rdor bka' babs phyi ma gsum gyi dbang / pod ser pod dmar gyi lung / thar rtse paN chen gyis bsgrigs
pa'i chos spyod po ti'i lung / dpal mgon zhal bsnyen dus kyi rjes gnang rnams thob cing / tshigs gsum rim nod kyis bsnyen par rdzogs pa dge slong gi sdom pa thob/ de
nas sa skya gong du phyin/ rab 'byams pa shes rab chos 'phel gyi drung nas/ 'dul ba mdo rtsa/ lha khang chen po'i mkhan po byams pa chos bkra shis kyi mdun nas sdom gsum
'jam dbyangs bla ma'i dgongs rgyan gyi bshad khrid thob/ dbyar khar

ngor du mar log mkhan chen gdan sa pa'i drung nas/ rdo rje phreng ba kri ya sa mutstsha dang bcas pa'i dbang chen zhe lnga/ yig cha thar paN gyi rdor phreng mdzes rgyan gyi
lung bcas thob/ de dus ngor na sku yon mkhas pa'i rtse mor son pa mchog sprul shes rab rgya mtsho nyid grags che bas de nyid kyi drung nas/ lam 'bras snang rgyud mdzes rgyan/
zla zer man ngag rnam bshad/ nyi zer rnams la lta rtog dang / ma go ba mkhas mchog de nyid kyi drung nas dogs gcod zhus/ kye rdor lam dbang / grub rgyal lugs kyi bskyed
rdzogs zung 'jug gi khrid/ yig cha'i skor mang po'i lung / ngor lugs mgon po lha brgyad kyi rjes gnang / spyod 'jug gi lung rnams zhus/ de'i dgun rang yul la log rgyu
byas pa'i tshe/ nyin gcig rkang pa'i rting pa rdo la brdab pa'i rkyen byas rkang pa shin tu na/ zha bor 'gyur la khad byung / zhag shas nas cung zad bde bar song yang /
phyi rting skrangs pa las rnag rdol nas zla ba bzhi lnga tsam gyi bar du na ba byung ba ni/ ngor pa'i chos skyong rnams kyis khams phyogs su mi gtong ba'i rtags su 'dug
/mar lam lha sa ru jo bo mjal ba la phyin/ lha sa'i rten gsum rnams legs par mjal zhing smon lam snying nas btab/ de nas rim bgrod kyis 'ong ba 'dam gzhung skor du slebs
pa'i tshe/ phran gyis de skabs lam dus thun bzhi re 'don gyi yod pa sogs kha 'don gyi khur lci ba dang / grang ngad dang dka' tshegs che ba'i stobs kyis/ brag rdzong ma'i
kha 'don nyin mang po la chad shor/ nub gcig 'gyod pa dang bcas/ mgon po'i thugs dam rgyas pa

dang / ma hA ka la khri gcig bzlas pas de nub rmi lam du/ ngor gyi gser sku lha khang du slebs 'dug pa/ de na gri gug cig dang / thod pa bzhag 'dug pas/ gri gug de lag pa g.yas
pas bzung / g.yon pas thod pa bzung nas gar stabs mang po byas pa rmis pa ngo mtshar ba'i ltas su 'dug /bod la yar 'gro dus sgar pa rnams kyis bshas mang po bshas pa
la nges 'byung dang / skyo shas kha tsam min pa skyes/ phyir lam yang lug 'ga' bsad pa mthong bas/ bsad bya'i sems can de rnams la snying rje bcos ma min pa skyes pa dang
/ phyin chad 'di 'dra'i sdig las byed pa mig gis mi mthong sar dge sbyor byed pa'i dus shig nam 'ong na snyam pa byung zhing / de rnams kyi sha khrag mthong tshe nyin zhag
mang por yi ga 'gag nas/ kha zas cher za mi mos pa sogs byung bas/ gong smos dge slong gi sdom pa zhus nas bzung / sha chang gi bza' btung / phyi dro'i kha zas rnams
spangs nas rim gyis/ chos gos rnam gsum dang gding ba/ lhung bzed rnams rtsol sgrub bgyis nas byin gyis brlabs te 'chang khul bgyis/ rang yul slebs ma thag bcu gcig zhal
dpal mo lugs kyi smyung gnas dkar po cha brgyad gcig bsdad/ lar ngag brgya bsnyen brgya zhig la'ang stan thog gcig tu 'dug myong / de nas kyai rdor bsnyen mtshams la zhugs
pas zla ba brgyad kyi khongs su bsnyen pa yongs rdzogs grub/ rang lo nyer gcig pa'i dpyid ka sde dge la phyin/ thub dbang gnyis pa 'jam dbyangs mkhyen brtse'i dbang po'i
zhal dkyil mjal/ mi lus thob pa don ldan du gyur/ rje nyid

kyi drung nas snga phyir dbu ma lugs kyi sems bskyed lan gnyis/ byams smon bshad lung lan gnyis/ mkha' spyod ma'i byin rlabs dang / khrid lung yongs rdzogs tshar gsum dang
/ thugs rje chen po dang phyag rgya chen po zung 'jug gi rjes gnang khrid bcas lan gsum/ thugs rje chen po'i dmar khrid mdor bsdus/ 'jam dbyangs gang blo ma'i rig gtad/ a
ra pa tsa'i rjes gnang / sa 'jam sbag sgrub kyi byin rlabs sogs mang po thob/ mnga' ri chos rje kun dga' 'jam dbyangs kyi drung nas/ sgrub thabs kun btus pod bcu tsam gyi
dbang lung mtha' dag zhus/ rang yul du slebs/ bsnyen sgrub dang dpe bltas sogs rnam dkar gyi bya ba gang 'os bgyis shing / rang lo nyer lnga pa'i thog slar yang sde dge
la phyin/ kun mkhyen rdo rje 'chang mkhyen brtse'i dbang po'i mtshan dpe'i dkyil 'khor mjal/ chos mang po thob cing / mkhas pa gzhan gyi drung nas/ spyod 'jug /sdom gsum/
dbu ma 'jug pa/ dbu ma rgyan rnams kyi bshad pa nyan cing / tshig don la rtog dpyod bgyi ba'i khul byas/ 'jam mgon bla ma blo gros mtha' yas kyi drung nas/ grub chen brgyad
cu rtsa bzhi'i sgo 'byed rdo rje 'chang gi dbang / grub thob brgyad cu rtsa bzhi so so'i byin rlabs/ yi dam mi g.yo ba dang / bka' srung mgon po phyag bzhi pa'i rjes
gnang / grub chen chos drug khrid/ yig cha'i skor thams cad kyi lung / mar mi dwags gsum gyi bla sgrub dang / bsre 'pho/ chos drug /phyag chen rnams kyi khrid/ 'jam dkar

rjes gnang / sa 'jam sbags sgrub kyi byin rlabs sogs mang po thob nas yar rang yul la slebs/ mkhas dbang blo bzang sbyin pa'i drung nas/ sgra kA lA pa'i mtshams sbyor/ ming
li/ kun bshad/ kritra bcas le'u nyer lnga'i bshad pa ri mo snyan ngag le'u gsum ka'i go don bshad rgyug rtsom rgyug 'bul ba dang / sdeb sbyor rin chen 'byung gnas kyi bshad
khrid lag len bcas bslabs/ rang lo nyer bdun lon tshe/ don gling nas/ thar rtse rdo rje 'chang 'jam dbyangs rin chen rdo rje'i zhal snga nas/ ri khrod ma'i rjes gnang
sngon du 'gro ba'i sgo nas lam 'bras slob bshad smin grol cha lag yongs rdzogs lung bcas zhib par thob/ de nas re zhig gi bar bsnyen sgrub dang / bla ma de nyid kyi drung
nas tshur zhus pa dang / phar chos phran tshegs 'chad pa mang du byas/ rang lo so drug pa'i dus su pha rgan dus las yol/ de'i ston rgyab skal bzang dgon du bla ma chos
lha mjal ba la 'khor tsam phyin/ bla ma'i drung nas snga phyir ngor lugs dkyil 'khor bdun gyi dbang / mkha' spyod ma'i byin rlabs khrid mdor bsdus/ zhal sgrub dus kyi mgon
po'i rjes gnang sogs chos mang du zhus/ de ga'i dgon yar mar rnams su chos 'chad spel du ma byas/ dgun rang gnas su slebs/ snga nas nga rang gis lam 'bras kyi dmigs rnam
lo bco lnga la bsgom snyam pa yid la yod pa dang / de skabs pha rgan shi ba dang / sde gzhung mchog sprul snyan grags lung rigs nyi ma'i mdun du lan

gcig 'gro snyam pa la/ de yang zhing khams gzhan du gshegs pas nges 'byung gi rkyen byas/ rang lo so bdun par zla ba dang po'i tshes gcig gi nyin sgrub pa'i bar chad sel ba'i
ched du/ rje bla ma sgrub brtson dam pa kun dga' nyi ma'i drung nas/ mgon po khro bcu'i rjes gnang zhig zhus/ tshes gsum gyi nyin sgo 'dag sbyar bgyis nas mtshams la zhugs/
de'i dus su rje nyid kyis bsnyen sgrub kyi dam bca' dang thugs smon mdzad pa ni 'di ltar/ mi skyes chos la bzod pa ma thob par/ /gzhan don bsam pas sbyong zhing sbyor
ba yis/ /bya byed mngapo'i spros pa kun dor nas/ /dben gsum bdud rtsi'i bcud kyis 'tsho bar shog 1 /klog dang spong ba phyogs rer zhen pa yi/ /mkhas pa phal cher tshig
gi sbun par 'phyar/ /blun sgom mang pos gti mug mun pa spel/ /de sogs snyigs ma'i rang mdangs phog ma gyur/ 2/thos dang bsam pas sgro 'dogs legs bcad pas/ /shes bya kun
la lta ba'i mig yangs shing / /rtse gcig sgrub pa'i rgyal mtshan 'dzin pa la/ /skad cig tsam yang g.yel bar ma gyur cig 3 /lus srog 'ben la btsugs pa'i zhe bcad kyis/ /rnam
grol tshe 'dir sgrub pa'i go cha bgos/ /'dir snang chos brgyad 'ching ba'i sgrog las grol/ /ming don mtshungs pa'i bya bral nyid gyur cig 4 /byams brtse byang chub sems
kyi gzhi bzung nas/ /rim gnyis ting 'dzin zab mo'i myur lam gyis/ /che ba gsum ldan bcu gsum rdo rje'i sa/ /tshe 'di'i nyid la bde

blag 'grub gyur cig 5 /rang don spangs dang rtogs pa mthar phyin nas/ /gzhan don bsdu dngos bzhi yi phrin las kyis/ /kun gsal sgeg mo'i pha mtha'i rjes zhugs pa'i/ /'gro rnams
phan bde'i lam la 'god gyur cig 6 /mdor na bstan dang 'gro ba'i don gyi phyir/ /zab lam sgrub pa'i 'bras bu mngon gyur nas/ /phyi nang gsang ba'i bdud sde dpung bcas
kyi/ /nyer 'tshe kun las rtag par dza yantu/ 7/zhes dam bca' mdzad nas/ de yang thog mar bla ma brgyud pa'i rnam thar bsam zhing gsol 'debs bgyid dgos pa la/ rnam thar thams
cad yid la dran bzhin pa'i sgo nas 'jam dbyangs bla ma la rtsa brgyud kyi bla ma sogs skyabs gnas ma lus pa 'dus par mos nas shes bya ma 'don bzhin pas phyag 'bum phrag
bcu phul/ de nas rim bzhin snang gsum gyi lam rnams bsgom pa'i tshul bgyis shing / thun mtshams rnams su phyag sogs tshogs bsags sgrib sbyong la brtson par bgyis/ dmigs
rkang rnams kyi nang nas las dang po pa la mi rtag pa bsgom pa 'di gal shin tu che bar 'dug gsungs pa ltar mi rtag pa zla ba bcu gsum la bsgom/ dmigs thun gzhan rnams chad
lus med par bsgoms pas lo hril po gsum song / snang gsum dmigs zhor du skyabs 'gro 'bum ther nyer gsum song / byang chub kyi sems bsgom skabs nged kyi gcung legs 'dzin
la/ grong 'go tshang gi bu dbang stobs kyis gri brgyab pa thos tshe/ dang po sems la mi dga' ba chen po byung / de nas bdag

gzhan brje ba bsgoms pas ji lta ba bzhin mi nus par 'dug /slar yang yul de nyid la ched du dmigs nas yun ring bsgoms pas/ phyis sangs rgyas thob pa la re ba spu tsam med par
dgra bo la snying rje kho nas/ de'i las nyon sdig sdug thams cad rang la len thub pa zhig byung ba yin gsungs/ de nas rgyud gsum la 'jug pa'i sngon 'gro bsags sbyangs 'jug
gsum las tshogs bsags pa maNDal gyi rnal 'byor skabs/ chos rje sa skya paNDi tas/ phyi nang gsang gsum gyi maNDal gyi yi ger/ maNDal khru gang las mi chung ba dgos so
zhes gsungs pa ltar/ las sla la ma shor bar maNDal khru gang ba zhig bsgrubs/ tshom bu 'god rgyu yang rab rin po che'i tshom bu dgos gsungs pa ltar/ gser/ dngul/ rang byung
zangs zhun/ bye ru/ g.yu/ gzi sogs gang 'byor rnams dung dang / 'gron bu rnams gzhi byas pa la bsres/ khyad par du 'jam mgon kong sprul rin po che'i gter byon/ chos 'khor
nor bu'i rdul phye mang po yod pa rnams de la bsres/ byug pa rnams rab kha che'i gur gum dgos gsungs pa ltar 'bad rtsol chen po byas te rnyed pa rnams dang bcas/ sems
yengs ma shor bar dmigs rnam zhib cha dang bcas maNDal 'bum phrag bcu phul/ maNDal phyi ba'i tshe sems can thams cad kyi sdig sgrib 'dags pa'i blo sbyong dang bcas te brtson
'grus drag po byas pas/ lag pa'i mkhrig ma nas gru mo'i bar gyi pags pa thams cad brdol nas rmar song / gzhan yang phyag 'bul ba la brtson

'grus bskyed pa dang / nged kyi khyim tshang gis mar khur 'ong ba rnams ma zos par mar me kho nar byas pas/ rkang lag thams cad la ser ka byung / lus la mi bzod pa'i sdug bsngal
byung tshe/ ngan song gsum gyi sdug bsngal rang thog tu blang ba'i blo sbyong byas/ shin tu bzod dka' ba'i tshe snang ba sems sgrub sngon du 'gro ba'i 'khor 'das dbyer
med kyi lta ba la blo bzhag pas/ gzer zug rnams zhi nas yal 'gro ba zhig 'ong bar 'dug /sgrub pa la zhugs pa nas bzung ste bar chad kyi rnam grangs mang po byung zhing
/ khyad par du sgrub pa'i slong shig dang lji bas zos pa la 'brum bu chen po byung nas bzod dka' ba lta bu dang / srod kyi dus su gnyid kyi dogs nas sgrub khang gi bar
khyams la stegs bu gru bzhi g.yas g.yon mdun rgyab gang la yang ma reg pa zhig gi steng du bsdad dus rab gsal gyi thad sgrub khang steng gi chu 'gro ba'i wa rtser/ bya lus
po rgod tsam la rke 'dom gang yod snyam pa zhig babs nas/ rab gsal la kha bltas/ has sgra mang po 'byin pa mthong / sgrub khang nang na yod dus/ steng gi rgya mthongs gsal
khung chung ngu zhig yod pa las 'ug pa gnyis rke bsring ste skad 'grigs byas nas ha sgra sgrogs pa dang / dngos su khang thog tu rgyal gdon dang bsen mos chags pa'i gtam
smra ba sogs byung ba'i tshe/ lta ba'i gding bskyed de nag po chen po'i sgom bzlas la brtson nas zlog pa byas pa bar chad che ba'i dbang gis cung zad re'i mtshams nas
gnyid du yur byung dus/ sngas thad kyi gtor sgrom rgyab nas nyi dga' rin po ches gnyid ma

'dug gsung byung snang gis sad/ yang gnyid du yur ba la sngar ltar bos nas bskul ma yang yang gnang byung bas gzab dgos par bsams te zlog pa mthil phyin par byas pas/ rmi lam
du byi la nag po zhig bzung lag mthil du mnyes shing brtsir ba'i mthar/ zhal du mid ma thag nga la pham pa byung dgongs nas 'gyod/ dud 'gro bsad pa ltung byed tsam las
pham pa min bsam pa'ang byung / yang rmi lam du nga rang gi khri'i 'og nas mi 'dra ba zhig gis tshig ngan mang po brjod nas 'bar 'dug pas khri'i zhabs la lag pas bsnyabs
pa gos hrul dmar chad mang po thon byung ba rnams rim gyis bton pas gcig gi nang na byis pa chung ngu 'gro mi thub pa zhig dril 'dug pa la khur tshur gyis bsnun rdog pas
brdzis nas bkum/ de ma thag tu nga la pham pa byung snyam pa na gnyid sad/ pham pas ma gos par go nas dga' tshor chen po byung / yang rmi lam du khang steng du/ rgyal bsen
gnyis byung ba la zlog pa byas pas/ bud med de ngu zhing 'o dod bos nas nga las sdug pa su yod zer nas/ rdig sgra dang bcas khang steng nas lcebs song / de ni rgyal bsen
gnyis kyis bar chad byas pa la rgyal po mngon spyod kyis tshar bcad nas/ bsen mo'ang tshe'i dus byas pa yin pa 'dra/ skabs de dag tu yig brgya snga phyi kun bsdoms pa'i
'bum phrag bco brgyad song / de nas rim bzhin 'khor 'das dbyer med kyi lta ba la blo sbyong ba'i tshul dang / mtshams thog mar

bsdams nas mthar ma grol gyi bar mi lo bcu drug la/ mar za rgyu yod pa dang / bsngo rten phran bu byung ba rnams kyis mar me mang po dang / bdun tshar cha bdun yod pa rnams
nyin re bzhin lan gsum re phul bas yon chab 'bum phrag brgyad song / mchod pa de rnams kyang sems bskyed dang dmigs pa rgya chen po byas/ 'jam dbyangs bla ma la gsung ngag
rtsa brgyud kyi bla ma yi dam kye rdor lha dgu sogs skyabs gnas mchog gsum rgya mtsho ma lus pa 'dus par dmigs nas/ 'jam dbyangs bla ma'i bstod pa spyi dang khyad par
shes bya ma 'don bzhin pa'i ngang nas phyag 'tshal ba snga phyi kun bsdoms pas phyag 'bum ther bzhi bcu zhe gsum song / de dag gi skabs su 'don don gsol gdab kyi gtso bo
ni/ 'jam dbyangs bla ma sa skya paNDi ta khyed thugs dgyes pa'i phrin las thams cad rjes su bsgrub pa'i slad du/ 'jam dbyangs bla ma skyabs gnas kun 'dus khyed la snying
nas dad pas phyag 'tshal lo/ /mchod do/ /skyabs su mchi'o/ /gsol ba 'debs so/ /thabs 'di la brten nas bskal pa grangs med gsum gyi tshogs gnyis skad cig nyid la rdzogs par
byin gyis brlab tu gsol/ sdig sgrib nyes ltung dri ma'i tshogs bag chags dang bcas pa thams cad skad cig la da lta nyid du byang zhing dag par byin gyis brlab tu gsol/
'jam dbyangs bla ma'i byin rlabs snying la zhugs nas/ thos bsam sgom gsum gyi yon tan thams cad skad cig nyid la yongs su rdzogs nas/ bstan pa dang sems can gyi don nam mkha'i
mtha' dang

mnyam par bsgrub nus par byin gyis brlab tu gsol/ zhes gsol ba 'debs pa'i khul du byas/ de skabs spyir tshogs rdzogs sgrib pa byang ba'i rtags du ma dang / khyad par du nub
gcig rmi lam la/ nyin mo'i dus ltar shes bya ma 'don zhing phyag 'tshal nas 'dug pa la/ 'jam dbyangs bla ma'i bris sku'i spyan gnyis khra hrig hrig 'byed 'dzum byed 'dug
/de'i rkyen gyis 'di rmi lam yin pa 'dug snyam du shes byung ba na/ zhal shin tu 'dzum zhing mchu sgros padma ltar dmar ba'i dbus nas/ tshems rnams skya khrig ger mthong
zhing / bzhad mo 'chor la khad mdzad byung / de nas mos gus bskyed nas/ gong gi 'dod gsol de nyid sgra dag par tshar gcig brjod pas/ dbu gug gug pa lan gsum mdzad byung
/ de nga rang gi de dus go tshul/ spyan gyis 'byed 'dzum mdzad pa ni/ mkhyen pa'i ye shes kyi spyan gyis sgrib med du gzigs pa'i brda dang / zhal 'dzum pa ni brtse ba'i thugs
rjes dus rtag tu dgongs pa'i brda/ dbu gug gug pa lan gsum mdzad pa ni/ mdzad pa'i phrin las kyis gsol ba btab pa'i don gyi 'bras bu rnams tshul bzhin du stsol bar mdzad
pa'i brda yin snyam pa byung / 'on te mdo sde gser 'od dam pa las/ yi dam lha yi bris sku'i zhal 'dzum mdzad pa ni/ lung chen thob pa'i snga ltas yin par gsungs 'dug
/'di dang mthun par 'jam dbyangs bla ma'i zhal nas 'od zer dkar po 'phro zhing 'dug pa mthong ba'ang der gda'/ rmi lam du lan gnyis

tsam zhig la 'jam dbyangs bla ma'i phyag chos 'chad kyi phyag rgya'i phyag mdzub rnams 'gul shig shig mdzad kyin 'dug pa shin tu gsal bar lan mang por rmis pas/ 'di rmi lam
ni min/ mngon sum du 'di 'dra'i rtags 'ong ba ngo mtshar che snyam dga' ba chen por skyes pa ni/ chos 'chad spel mang po byed rgyu 'ong ba'i rtags yin nam/ 'on kyang mang
thos klu sgrub rgya mtsho'i rnam thar mthong ba'i bag chag yin las che snyam/ de nas phyag mang dus nyin rer stong phrag bzhi re/ nyung dus stong phrag gsum re phul/ mjug
bsngo ba smon lam rnams gong gi 'dod gsol dang mtshungs par 'dun pa shugs drag po'i sgo nas bsngo ba smon lam bgyis shing bden tshig brjod cing / nub mo gnyid song ma
thag /mdun gyi 'jam dbyangs bla ma dang nga rang gnyis dbyer med du 'dres song snyam pa shin tu mang po byung / bcad rgyal la ma bsdad gong 'jam dbyangs bla ma'i dus chen
dgun zla 'bring po'i tshes bcu bzhi'i nyin/ snga dro khrus byas nas rje mkhyen brtse'i phyag nas byung ba'i 'jam dbyangs ril bu gyur mid byas nas nyin ring la sa 'jam sbags
sgrub kyi bla mchod bton nas gsol ba rtse gcig tu btab pas/ nub mo rmi lam du gzhan zhig gis rgyu zan las byas pa mdog gser lta bu'i padma 'dab ma phyi nang shin tu mang
po yod pa/ 'dab ma re re'i steng nas a ra pa tsa'i sngags 'bur dod du yod pa zhig gtad byung ba de khong du mid pas/ a ra pa tsa'i sngags kho nas lus thams cad gang bar
rmis te/ de mtshan hril por byung / de'i don la

dpyad na mi brjed pa'i gzungs thob dgos rgyu lta bu 'dug pa la/ de 'dra'i re ba mi 'dug pas/ sgyu ma nying 'khrul rang yin pa 'dra/ nub gcig rmi lam du sa chen yab sras gsum
chos rje dang bcas pa'i zhal slob dkar shAkya grags yin nam snyam pa shar te/ de yang nged rang gi gtor sgrom steng na rab 'byams chos rje byon 'dug pa/ thog mar nged rang
la bar chad yod tshul gyi brda mang po zhig bstan byung / rjes su pad gdan gyi thad nas yig phreng zhig shar byung ba de bklag pa na/ dkar shAkya grags zer ba 'dug /de
rang gi skye ba snga ma'i lung bstan pa yin pa 'dug snyam pa shar/ yang khri 'du skal bzang dgon na yod/ zas shig gi rkyen gyis bad kan shin tu thu ba zhig gis na/ de skabs
rmi lam du ngor chen rdo rje 'chang gi sku zhig thal ba ltar zhig song ba rmis pas/ da res nad 'dis 'chi bar nges snyam sems zhum/ de rjes nyin gsum tsam nas nga rang
gi mdun gyi nam mkhar rje rdo rje 'chang bsgoms nas gsol ba 'debs shing 'dug pa la/ ngor chen nyid gzhon nu lang tsho dar la babs pa na bza' phun sum tshogs pa can zhig
mjal byung bas/ nad tshabs che yang 'chi rkyen mi byed pa'i ltas su go /yang rkyen chag che ba zhig gi skabs su/ lam 'bras bla ma brgyud pa zhig 'dug pa de'i nang nas rje
btsun grags pa'i sku de zhig song ba rmis pa dang / yang rkyen gegs che ba zhig gi skabs su/ ngor gyi gser sku lha khang gi thams cad mkhyen pa dkon mchog lhun grub kyi
gzims mal gyi sku 'dra

de zhig song ba rmis pa dang / phyis zhig rkyen che ba zhig gi skabs/ nged rang gi slob ma zhig gis rje sa chen gyi sku ngo mtshar rmad du byung ba gzi 'od 'bar ba zhig gi
dbu lhung 'dug pa rmis zer ba dang / gur gyi mgon po 'dis dus dang gnas skabs thams cad du bu gcig pa bzhin skyong bar mdzad tshul 'di dag la dpags na/ skye ba snga ma yang
sa skya pa'i bstan pa la bya ba khyad par can byas pa'i gang zag cig yin nam snyam pa dang / tshe 'dir sa skya pa'i bstan pa la phan thogs mkhan zhig yin dgos rgyur 'dra
yang / rang rgyud kyi nyon mongs dug lnga shin tu rags pa dang / thos bsam sgom gsum la yar skyed cung zad kyang med pa dang / lung rtogs kyi yon tan gyis shin tu dbul
ba sogs gang nas bsams kyang gtad so gang yang med pas sgyu ma nying 'khrul rang du 'dug /yang bcad rgya ru 'dug skabs/ kong sprul rdo rje 'chang gi gter byon kun tu bzang
po'i smon lam 'grub pa'i ril bu re zos nas yid la re ba'i smon lam mang po btab pa de 'dra ba nyin du ma byas pas/ skabs shig rmi lam du/ rje bla ma sUrYa'i mtshan can
gyi drung du slebs 'dug pa la/ rje de nyid kyis 'jam dbyangs kyi sku gzi 'od 'bar ba zhig dang / snag tsha zhig gtad byung bas/ da dung bdag la byin rten zhig gnang dgos
zhus pa na/ rje bla ma ngag dbang bshad sgrub rgya mtsho'i thugs ljags spyan gsum gyi nang nas spyan de khyed la dbang ba yin gsungs nas lag tu spyan zhig gtad byung / 'o
na da dung rje bla ma'i phyag phreng zhig gnang dgos zhus pas/ rje bla ma de nyid kyi phyag phreng gi brgya dpon zhig

gnang byung ba brda zhig yin par go /lo grangs bcu drug la sgrub pa'i dam bca' rdzogs nas/ so so'i mos pa dang 'tsham par chos 'chad nyan mang du byas pa ni/ lam 'bras slob
bshad yongs rdzogs tshar dgu /mkha' spyod ma'i byin rlabs khrid yongs rdzogs tshar bcu gnyis/ mgon po brag rdzong phyi ma'i rjes gnang khrid bcas tshar bcu/ mgon po'i dkyil
'khor lnga'i dbang bka' tshar gsum/ mgon po'i gsang khrid tshar drug tsam/ rdo rje 'jigs byed rwa lugs lha dgu'i dbang dang / rwa rtse sems 'dzin gyi khrid bcas tshar
brgyad/ tshar lugs 'jigs byed lha bcu gsum ma'i dbang khrid bcas tshar gsum/ sgrol dkar 'od zer drug sbrags kyi rjes gnang khrid bcas tshar brgyad/ sgrub thabs kun btus
tshar gcig /sgrub thabs brgya rtsa tshar bdun/ gzhan zhu ba po so so'i ngor dbang khrid lung sogs chos kyi rnam grangs shin tu mang zhing brjod kyis mi lang ba zhig song
/ de dag kyang tshigs rgyud ma chad tsam gyis bstan pa dang sems can la phan pa cung zad 'ong ba'i re ba kho nar byas/ chos nyan pa po de dag la chos dang zang zing gnyis
kyi sgo nas phan ci thogs zol zog dang ngo lkog med par byas/ bya ba las kyi 'khor lo'i dbang du byas na dgon 'dir/ gtsug lag khang shin tu ngo mtshar ba ka ba so drug can/
de'i nang du rten rgyu zangs gser las grub pa'i ston mchog thub pa'i sku khang brtsegs gsum can dang / de'i g.yas su chos rje 'jam pa'i dbyangs sa skya paN chen dang
/ g.yon du rgyal ba rdo rje 'chang kun dga' bzang po gnyis thog brtsegs gnyis re yod pa shin tu

sgros gtsang spus legs pa/ de dag gis mtshon pa'isku gsung thugs rten che phra shin tu mang po dang / de dag gi mdun du rgya dngul rdil tshad gnyis re las brdungs pa'i kong
bu che ba dgu /dngul srang bcu re las brdungs pa'i kong bu chung ba brgya phrag gcig ste/ des mtshon pa'i mchod rdzas rnam grangs du ma dang / mgon khang ka ba gnyis can
dang / bka' 'gyur lha khang ka ba nyi shu can dang / gzhan steng shod kun tu khang mig mang po byas/ mgon po'i bsnyen pa mahA kA la 'bum phrag brgya/ shA sa na 'bum phrag
nyi shu rtsa grangs song yod snyam/ de dag gi skabs su sgrub pa la brtson 'grus lhod song ba na/ brtson 'grus rtsom dgos tshul gyi brda dang / sems yengs pa na sems ma
yengs gsungs pa'i brda dang / sngags zur nyams pa'i tshe dag par gyis shig gsungs pa'i brda dang / spyir yang mgon po'i bsnyen sgrub la lhod mi nyan pa'i brda sogs mang po
bstan/ yang yang dge ba'i lam la bskul bar mdzad/ sde dge la 'gro skabs shig /chu dron man tsam 'gu zi'i rma rang la 'gro ba'i sum mdo de na zhag gcig bsdad skabs rmi lam
du/ mgon po'i sku nam mkha'i khyon gang ba gzi brjid dang ldan pa zhig mthong byung ba na/ de yi zil lta bus grib non chen po zhig phog byung yang / cung zad yar sangs
pa na/ mgon po'i sku'i cha shas re mthong byung ba na grib non re phog /de'adra lan mang po byung / mdor na nga rang gi mi tshe hril po da yan chod kyi lo rgyus rags rimabris
pa ni/ snying gi bu mchog gi sprul sku 'jam dbyangs kun dga' bstan pa'i rgyal mtshan gyis/

yang yang bskul ma gnang bzhin zhal ngo ma bzlog par cung zad bris pa'o/ /rang re pha bu gnyis kyi gsang gtam 'di sus kyang mi thos pa cis kyang gal che/ mdor na rang rgyud
la lung rtogs kyi yon tan mtshan nyid pa mi 'dug rung / dag sems cung zad skyes pa nas nyams len gyi gnad don 'khrul med cung zad go ba sogs dang / chos dang zang zing gis
gzhan la cung zad phan thogs pa 'di rnams chos rje 'jam pa'i dbyangs dang / rdo rje nag po chen po gnyis kyi thugs rje dang byin rlabs kho na las byung ba yin snyam/ zhes
gsungs pa 'di yan chad rje bla mas zhal nas gsungs shing kho bos sug bris su bgyis pa lags/ de nas bdag la skabs skabs su gsung 'phros kyi tshul du gsungs pa rnams sgro
skur med par bri na/ bdag gis bla ma rin po che la nyid kyis sa dang po ma brnyes kyi bar du sgrub pa las mi grol ba'i dam bca' mdzad 'dug pas/ 'phags pa'i sa mngon du
mdzad e yod nga la gsung rogs zhus tshe/ 'a 'e de 'dra yong ma song / ngas da bar sgrub par byas na grub mtha' snyogs par 'dug ste/ bstan pa la phan du re nas gzhan la chos
'chad khul byas pas bar chad byas song zhes de dus zhal gyis ma bzhes kyang don du 'phags pa'i ye shes mngon du mdzad pa ni the tshom med de/ rje nyid kyi zhal nas ngas
dang por sgrub pa byed dus nyon mongs pa rags pa rang mtshan pa rgyud na yod kyang / da lta ni bag chags tsam yang mi 'dug ces gsungs shing / de'i rgyu mtshan nyams

len mdzad tshul bdag la zhal gdams kyi tshul du gsungs pa ni/ rje bla ma'i zhal snga nas/ kho bos dang por bslab pa la srung sdom phun sum tshogs pa zhig bgyi snyam nas/ gung
tshigs yol nas bzung zas mi za bas nyin mang po 'da' ba sogs 'bad rtsol drag por byas kyang / rgya gar gyi dge slong lta bu'i mig srol bzang po bslab mkhan gyis grogs
ma rnyed pas gna' dus kyi dge slong lta bu phun sum tshogs pa zhig ma byung yang / rang gi shes tshod kyis pham lhag bcu bdun sogs bslab bya rags rim rnams la srung sdom
tshul bzhin du bgyis te rmi lam du'ang dran shes kyis zin pa zhig goms par byas yod/ sdom pa'i ngo bo nges 'byung gi tshul khrims yin par shes nas spyir 'khor ba la nges
'byung dang / theg chen lam gyi rtsa ba byang chub kyi sems la thug par go nas/ rang don yid byed med par dgra bo la yang bdag gzhan brje ba'i sems bcos min ma skyes kyi
bar du blo sbyangs/ sgrub pa nyams len byed pa la dka' spyad dang snying rus gnad du che bar bsam nas phyag len thams cad dogs mthar bzung ste/ spyan ras gzigs kyi sgrub
pa dang 'brel bar smyung gnas cha brgya stan thog gcig tu grub par bgyis pa dang / yun ring sgrub pa la zhugs pa'i tshe ske rags ma bkrol bar bsdad pas dang por sgrub pa'i
slong phyi nang gi bar chad shin tu mang ba dang / khyad par du shig mang po byung bas rum nas sbar mo gang re tsam dus gcig la len rgyu yod snyam pa lta bu dang / sha
chang phar zhog mar yod pa rnams kyang mar me kho nar bgyis

pa dang / rje btsun mi la sogs sngon gyi skyes chen dam pa rnams kyis dka' spyad mdzad pa la bsams nas lus srog yal bar 'dor ba'i snying rus bskyed nas phyag dang maNDal 'bul
ba sogs sdug bsngal thams cad dang du blangs te bzod sran bskyed pas/ lus kyi yan lag phal cher gyi pags pa brdol nas rmar song ba dang / lus kyi nyams shin tu zhan pa
gyur pas/ a ma bug sgor zas skyel du phyin pa na nga mthong ba'i tshe mi bzod par ngu ba dang / nga rang gis kyang shin tu bzod dka' bar gyur pa'i tshe/ grub thob byams
bstan gyis ltung bshags 'bum theradang sbrags nas phyag 'bul dus kyi rnam thar ltar/ ngan song gsum gyi sdug bsngal der skyes pa'i sems can rnams kyis don ci'ang med par
myong dgos na/ ngas sems can thams cad kyi don du 'di cis phyir mi bzod snyam du blo sbyangs pa dang / sdug bsngal 'di dag rang sems kyi 'khrul snang yin/ sems kyi ngo bor
ci yang ma grub pas lta ba 'khor 'das dbyer med kyi klong na sdug bsngal gyi ming yang med par shes pas lta ba'i ngang bskyangs/ tshe gcig gis sangs rgyas bsgrub pa la/
snyan brgyud tshad ma bzhi ldan gyi gdams ngag gsung ngag lam 'bras lta bu dgos par go ste/ de'i man ngag gi gnad zab mo rnams dri ba'i yul ma rnyed nas/ rgyal ba thams
cad kyi ye shes kyi rang gzugs 'jam dbyangs sa skya paNDi ta chen po dang rtsa ba'i bla ma ngo bo dbyer med du mos nas gsol ba yun ring du

btab pas/ spyir shes bya thams cad dang bye brag tu dpal sa skya pa'i snyan brgyud zab mo'i gdams pa rnams la mi 'phrog pa'i yid ches kyi nges pa gting nas rnyed/ rgyal ba
gnyis pa dpal ldan sa skya pa'i ring lugs/ bstan pa yongs rdzogs kyi nyams len phyogs gcig tu bsdus pa/ gang zag mchog dman thams cad rim gyis bkri ba'i bka' srol 'di pa'i
lugs la/ lta sgom spyod gsum la rim gyis slob dgos pas/ lta ba 'khor 'das dbyer med kyi don gzhung rin chen snang ba rtsa 'grel gtso bor gyur pa'i khrid yig rnams kyi dgongs
pa dang / sgom pa nyams len rgyud dang rje btsun gong ma'i gsung rab dang / kye rdo rje'i chos skor 'phags yul nas bod du 'gyur ro cog da lta bstan 'gyur gyi khrod
du bzhugs pa thams cad dang / sa ngor tshar gsum gyi skyes chen rnams kyi legs bshad gang rnyed thams cad la blta rtog yun ring du byas te/ sbyang gzhi sbyong byed sbyor
tshul sogs dmigs rkang phra rags thams cad rig pa glegs bam la mi gnas par sgro 'dogs chod par byas nas/ nyams su len dus zhib cha byas la/ lam dus thun re nyin phyed tsam
re 'gor song yang / sla chos ma byas par 'don sgom sbrags nas dmigs pa la rtse gcig tu gtad/ ngas dang po bskyed rim la sems 'dzin skabs/ spyan dbus ma la sems 'dzin yun
ring byas pas/ dang po khams 'khrugs ngan pa zhig byung / de la mkhyen brtse rin po ches gegs sel mdzad nas dwangs song / spyir rnam pa

gsal ba dang nga rgyal brtan pa gnyis las phyi ma gtso che ba 'dug ste nga rgyal brtan na rnam pa rang shugs kyis gsal yong ba 'dug /de nas rten dang brten par bcas pa la gsal
snang legs po zhig byung tshe slar yang mi gsal ba zhig red song / de'i dus su gsal mi gsal snyam pa rnam rtog yin/ lta ba'i klong nas gsal mi gsal med par shes pas lta
sgom bsres nas bsgoms pas rags pa'i bskyed rim shin tu brtan par gyur/ lugs 'di la dbang bzhi'i lam so sor rim bzhin bsgom pa dang / bum dbang gi lam gyi nang du dbang
gong ma rnams kyi zab gnad thams cad dril nas bsgom pa'i tshul gnyis las/ phyi ma ltar mngon byang gi skabs lta bur mtshon na sbyang gzhi lnga tshan bco lnga po thams cad
sbyar nas bsgom pa dang / lus dkyil gyi nyams len yang / lam 'bras kyi gdams pa yongs rdzogs kyi gnad bsdus par go nas/ bskyed rdzogs zung 'jug gi tshul du nyams su blangs
pas/ de nas phra ba'i bskyed rim yang brtan par gyur te/ spyir lha thams cad gsal zhing khyad par du mgrin pa dang gsang gnas gnyis su gtso bo nas 'bru tsam dang / 'khor
yungs 'bru tsam re bsgom tshe lha de rnams kyi spyan dkar nag tshun ma 'dres shing / dbu skra nyag ma re re bzhin ma 'dzing pa/ rus rgyan yang srad bu dmar po la mu tig
brgyus pa ltar bkra lam me mthong ba zhig ma byung gi bar du bsgoms/ de yang dang por khab mig tu lha sku mi lus tsam bsgoms nas yang dogs kyi 'dzin pa byung tshe chos
thams cad rdzun par

shes pa'i lta bas rgyas btab ste sbyangs/ gzhan yang sgyu lus 'od gsal rmi lam rnams kyang legs par goms par byas shing / spyod pa thams cad dogs mthar bzung nas gang la'ang
rtsing spyod du ma shor ba bgyis/ de ltar yun bsrings nas nyams su blangs pas/ lha dang bla ma'i thugs rjes lta thog tu sgom pa 'khyol nas zab mo nang gi rten 'brel la
yid ches kyi nges pa gting nas skyes/ de nas bdag mdun so sor dbye nas bsgom rgyu med pa lta bur gyur te/ snang sems 'dres nas gzung 'dzin gyi sgrib g.yog dang bral te/ rig
stong gnyis su med pa'i ye shes kyi ngang la gnas pa zhig byung yang rgyun brtan pa zhig ma byung bas snying po cher mi 'dug /'on kyang snyan brgyud bzhi ldan gyi tshul
du lam 'di la yun ring du goms pas/ 'khor 'das dbyer med kyi lta ba ji lta ba bzhin ngo 'phrod de/ da lta ni sbyang gzhi sbyong byed sbyar te gzhi lam 'bras gsum bsres
nas bsgom pa'i tshe rnam rtog gis sgro btags nas mtshon chos bsgrigs pa tsam ma yin par/ gdod nas sku dang ye shes yin pa la yin par ngo shes pa lta bu'i nges pa rnyed nas/
lam dus tshig myur bul ji ltar byas nas bton kyang rung / srung 'khor bsgom pa'i tshe bdud bzhi dbyings su gcig char du chod pa dang / gzhal yas khang gis lam byang chub
kyi phyogs kyi chos sum cu rtsa bdun mtshon tshul yang rig pa skad cig ma'i steng du tshang bar shes shing / de dang kha dog 'khor 'das dbyer med kyang dus rim can du
mi

dgos par/ nang gi rten 'brel gyi stobs kyis 'ong bar go nas khrigs khrigs 'grigs pa zhig dang / gzhan la lam dbang 'don dus su yang rang lus lha sku mi tshad tsam gyi thugs
kar thugs rdo rje'i mdun du slob ma nyer lnga thams cad kyang mi tshad tsam bsgoms rung yang dogs med par gsal ba zhig byung gsungs/ gzhan yang rje nyid kyi zhal slob mkhas
pa'i dbang po bla ma chos 'phel la yang 'di ltar gsungs te/ 'khor 'das dbyer med kyi lta ba 'di rtogs na bskyed rim bsgom pa la tshegs med/ dper na bsrung bya sba ba'i
dus su snying ga'i rdo rje'i lte ba'i hU~M yig gi 'og tu sga chu lung ru bzhi bsgoms tshe thams cad bkra lam gyis gsal thub/ rdo rje'i lte ba chung skyon med/ sga khog
che skyon med pa zhig yod kyin 'dug gsungs/ skabs 'gar nga rang sogs slob ma du ma la/ da ni rig pa'i ye shes rjen la bud nas phyi rol gyi g.yeng rkyen gyis nam yang mi brdzi
bar 'dug ces dang / sha chang sogs bsten kyang nga la mi gnod pa 'dra ste/ 'on kyang bstan pa'i mig srol la gnod kyis dogs nas ma bzhes pa yin gsungs/ gnas skabs kyi
kun spyod gzhan gyis mjal tshe gzim yur ba ltar mdzad kyang / gzhan gyi bya spyod dang chos gsan pa sogs 'od gsal gyi ngang nas sgrib thogs med par gzigs pa ni/ dge ba'i
bshes gnyen chen po bla ma 'jam dbyangs rgyal mtshan gyi zhal snga nas kyang gsungs shing / bdag cag slob ma du mas kyang myong bas grub bo/ /gzim

khang nang du dbu bstums nas bzhugs tshe phyi rol na bla ma chos 'phel 'ong ba mthong 'dug 'di ci yin zhes dang / dgon nang na bzhugs dus thag ring po'i skor lam steng nas
mi 'ga' res bla ma 'dis ma byas zhes nga la 'bar 'dug pa thos 'dug /ces dang / spyir rje 'di nyid yon tan la sba gsang che ba'i stabs kyis dus rgyun du mi gsungs kyang /
zhabs pad yun ring du brten pa'i rdo rje'i slob ma rnams la skabs 'gar gsung 'phros kyi tshul du gnang ba/ lha dang bla mas byin gyis brlabs tshul dang / dus gsum sgrib med
du mkhyen tshul sogs rags bsdus tsam brjod na/ rnam thar zhal gsungs ma las/ 'jam dbyangs sa paN gyis rjes su bzung ba'i gzims lam yin pa lta bur gsungs kyang / don du
mngon sum du zhal gzigs shing lan grangs du mar rjes su bzung ba yin te/ gzhan gyis nyid kyi phyag rdzas rnams chud za bar 'dug /sbyin bdag rnams snying mi rje'am zhus pas/
skyon mi yong nged la 'brel pa thogs tshad 'jam dbyangs bla ma sa skya paNDi tas rjes su 'dzin pa'i zhal bzhes yod ces gsungs pa dang / phran gyis rmi lam 'tshub nas
'dug pas de bzlog thabs ci dga' zhu shog phul ba'i lan du rje nyid kyi phyag bris su/ mdangs nga la 'jam dbyangs sa paN gyis zhal gzigs de'i g.yas na mgon po bzhugs 'dug
pas/ khyod kyi rmi lam de ci yang mi skyon/ brtson 'grus byas na bar chad bzlog thub pa'i rtags su 'dug ces gsungs pa dang / kho bos mdo sngags kyi zab gnad ma shes pa rnams
chos rje bdag nyid chen po la gsol ba btab

pas de ma thag tu dran pa yin zhes gsungs pa dang / bar chad kyi ltas su gzim khang gi nang thams cad mig gis gang ba zhig gzigs pa'i tshe/ chos rje spyi bor bsgoms nas bzlog
par mdzad pas/ de thams cad khra nyil gyis 'thor nas 'ja' yal ba ltar gyur song zhes gsungs shing / gzhan yang sgrol dkar bsnyen pa snga phyi kun bsdoms pas 'bum phrag
brgyad cu tsam gsungs shing / lhag pa'i lha 'di nyid kyi sgo nas bdun mtshams re bgyes kyang byin rlabs kyi rtags re mi yong ba nam yang med ces yang yang gsungs pa dang
/ khyad par du sgrub pa la yun ring du bzhugs skabs/ bar chad shin tu mang po byung tshe/ rdo rje nag po chen po'i phyi nang gsang gsum gyi bsnyen bsgrub mthar phyin par
mdzad cing / nyid kyi zhal nas mgon po 'di ma bsgrub kyang 'grub pa'i gang zag /bsgrub na 'grub pa'i gang zag /bsgrubs kyang mi 'grub pa'i gang zag dang gsum las/ kho bo
ni bsgrub na 'grub pa'i gang zag yin par 'dug /dus dang rnam pa thams cad du mgon po 'dis bar chad bsrung ba dang / yang dag pa'i lam la bskul zhing legs nyes kyi lung ston
pa yin zhes dang / glo bur du mgon po'i sku'i snang ba zhig shar byung bas thugs dam mdzad dgos par 'dug ces yang yang gsungs pa dang / sngar rdzong sar bzhugs skabs
dgon gyi srang bar zhig tu 'jam mgon kong sprul rin po che byon byung ba zhal lu zhig mdzad pa'i ngar snabs rdo zhig gi steng du lhung ba 'jam mgon sa paNDi ta'i sprul pa
dngos yin snyam mos gus drag tu byas lhag ma med par bldags pas byin

rlabs kyi zil chen po byung gsungs/ rdzong gsar dgon du mkhyen sprul rin po che 'jam dbyangs chos kyi blo gros sogs la lam 'bras slob bshad gsung skabs/ mkhyen brtse'i gzim
khang du zhag bdun bcad rgya bzhugs tshe 'jam dbyangs mkhyen brtse'i dbang po la mgon po lha brgyad kyis bskor bas zhal lan gsum du gzigs/ mchog sprul 'di nyid la nged kyis
lam 'bras phul ba 'dis khong thugs shin tu dges par 'dug ces dang / bla ma chos 'phel la'ang / gsung ngag rin po che lan brgyad pa gnang tshe lha khrid rdzogs mtshams
skabs bla slob thams cad kyi gzim lam 'khrugs pa sogs bar chad kyi ltas byung ba na/ thams cad kyis nyin gsum la bzlog rim mdzad/ de'i ring la bla ma rdo rje 'chang thugs
dam dam por bzhugs chag mdzad pa la/ nyin gcig bzhugs nas skabs shig 'dir shog gsungs nas/ dbang chad bzlog thub zin/ nag po chen po 'dis nga la drin bsam gyis mi khyab/
mi nyag nas da lo'i bar 'u cag ma 'phrad/ de'i bar la dngos dang rmi lam sogs su zhal bstan pa dang / bar chad bzlog pa la sogs pa lan sum cu tsam byung gsungs 'dug /sde
gzhung du rdo rje phreng ba thar paN gyi yig cha'i steng nas gsungs dus/ dang po yig cha 'di'i steng nas ngas 'don mi shes par 'dug ces gsungs shing / de'i phyi nyin mdangs
nged kyis rab 'byams pa'i zhal mthong / da sngags 'don tshun chad legs par rtogs byung bas da 'don chog ces gsungs shing / /yang bla ma chos 'phel la/ mi nyag ri khug
tu 'dus pa lnga brgya lhag tsam la gsung ngag rin po che gnang tshe nyin mtshan khor yug tu dbang

sgrub gnang skabs/ dbang tsho bcu gnyis tsam song mtshams sku mdun du song nas 'o brgyal che'am zhus pas/ thugs dgyes pa'i sgo nas dka' ba cung zad kyang mi 'dug 'dir sdod
dang gsungs nas/ da nang dkyil 'khor sgrub tshe kye rdo rje lha dgu rten dang brten par bcas pa mngon sum du bzhugs pa'i snang ba byung / lus sems la dga' bde khyad par can
skyes/ deng sang dus ngan yang zab chos 'di'i byin rlabs kyi brgyud pa ma nyams par 'dug ces gsungs 'dug /phran nad kyis yun ring mnar nas ma bzod par/ bla ma kun bzang
skyabs 'jug zhu sar btang ba'i tshe/ de nub phran gyi rmi lam du mgon po lha brgyad nam mkha' nas 'phur byung ba la/ pu tra mthong tshe zil ma bzod par mig btsums pas de
ma thag tu med song / phyis chos rje rin po che'i drung du slebs tshe/ ngas khyed lha brgyad la phrin bcol nan tan byas yod/ pu tra de khyed la cung thugs mi mnyes pa 'dug
gsungs/ lan cig nga rang sku mdun du slebs tshe/ ngas khyod la smyo gtam zhig e byed gsungs/ legs so zhus tshe/ mdangs mi drug nged kyi rtsar slebs byung ba la/ kun dga'
rgyal mtshan 'dis bstan pa la phan thogs su re ba zhig yod pas/ khyed rnams kyis 'di su la'ang gsod du ma bcug byas pas/ 'o ya zer/ de nas mi gnyis byung ba la/ snga
ma'i mi drug po des nged kyi drung nas khas blangs pa de la/ khyed gnyis kyis dran bskul gyis shig gsungs pas/ 'o ya zer ba zhig byung / de ci yin gsungs/ mi shes lags zhus/
phyis su de dag gi brda don bkrol

nas gsungs byung bas/ dam can rgya mtsho bran du khol ba la the tshom med par snang ngo / /yang skabs shig 'chi ltas mang po byung ba na sgrol dkar sogs rim gro mang du byas
kyang ma bzlog par/ zangs mdog dpal ri rten dang brten par bcas pa mdun du dmigs nas gsol 'debs snying thag pa nas bgyis shing / siddhi khri gcig bzlas pas gu ru rin po
che rten dang brten par bcas pa mngon sum du mjal ba'i gsal snang byung bas de'i phyir nang nas rlung ltas log cing / sgra mi snyan gyi tshe sgrub byas pa gnad smin du gyur
cing tshe gegs zhi'o gsungs/ yang skabs shig gzim lam du/ khong ngor du phebs 'dug pa la/ de'i lha khang gzhan thams cad kyi steng gi rgyal mtshan sogs 'gyel 'dug pa
la/ lam 'bras lha khang gi rgyal mtshan sogs ma log par 'dug /log bris kyi birWa pa'i sku de'i mdun du phyin nas mar me zhig phul nas/ gsung ngag rin po che'i bstan pa phyogs
thams cad du dar rgyas su 'ong ba zhig gsol ba btab pas/ khong gi gsung 'byon nas/ da nga rang bod du lan gnyis las 'ong mi dgos/ chos 'di phyogs thams cad du khyab
gdal du dar ba zhig dka' 'dug gsungs pa zhig byung bas/ de'i ltas la dpags na/ sngon dus yod pa'i rgyud sde bdun cu rtsa gnyis kyi bshad pa sogs phal cher nub kyang / gsung
ngag 'di'i bstan pa da dung mi rabs gnyis tsam la gnas pa e yin na zhes gsungs pa sogs mtha' yas kyang re zhig de tsam mo/ /dus gsum gyi shes bya thams cad sgrib med du
mkhyen tshul la/ sngon gyi sku skye ba'i phreng ba rjes su dran nas gsungs pa ni/ rab 'byams pas

zhal gzigs dus yi ge bstan nas khyod sngon rje btsun grags pa dang chos rje sa paN gnyis ka'i slob ma dkar shAkya grags kyi skye ba yin zhes lung bstan pa dang / rje nyid kyi
zhal nas nged la snying nas dad pa yod pa'i slob ma rnams kyis/ sngon dus sa skya'i rje btsun khu dbon gyi/ /thugs kyi sras mchog dkar ston shAkya grags/ /dus 'dir rdo
rje 'dzin pa'i skur bzhengs pa/ /sga ston chos kyi rje la gsol ba 'debs/ /zhes gsol ba btab chog pa zhes gsungs pa dang / rin po che'i zhal slob rdo rje 'dzin pa chen po
bla ma zla 'od la rab 'byams pa kun dga' ye shes kyi slob ma drung tshul khrims rgyal mtshan nga rang yin pa da lta skye ba dran par 'dug gsungs pa dang / phran la'ang snga
dus thar lam dgon du rab 'byams pa'i rnam thar mjal skabs mos gus drag pos dran med du brgyal 'gro ba lta bu byung / nga rab 'byams pa'i zhal slob yin pa dran gsungs/
drwa ma sgang du lam 'bras gnang dus/ dpon slob ngag dbang legs grub kyi sku skye de ma thag pa nga rang yin tshul zhib tu dran ces ngos la gsungs shing / gzhan yang nyag
re grub thob kyi sku skye yin tshul mkhas pa'i dbang po bla ma tshul khrims la gsungs pa dang / sga stod du lha babs nas skye ba snga phyi sogs lung bstan mkhan zhig byung
ba la/ nyid kyi zhal nas/ de 'dra shes mkhan zhig yin na/ nga sa chen gyi slob ma zhig yin par 'dug pas/ de ci 'dra yin dris shog gsungs pa sogs shin tu mang bas chos
rje rin po che 'di nyid kyi dus gsum gyi rtogs brjod ni sus kyang gzhal bar dka' ba yin mod/ skuu skye snga ma'i rnam grangs mtshon pa tsam smos pa yin no/ /

da lta'i shes bya mdo sngags kyi zab gnad rnams tshogs sgrogs mi mdzad pa ma gtogs/ mkhas pa sus kyang bsgrun du med par mngon sum du grub pa dang / khyad par du gzhan gyi
sems la rnam rtog ngan pa skyes pa rnams de ma thag tu mkhyen nas gsungs pa sogs shin tu mang la/ 'byung 'gyur gyi lung bstan thams cad kyang ji lta ba bzhin thog tu babs
pa'i tshul ni/ chos rje rin po che 'di nyid bcad rgya dam por bzhugs skabs/ bla ma zla 'od nged dpon slob rnams mjal du phyin nas zhu 'phrin phul bas/ bug sgor byin rlabs
dang chos 'brel re gnang thabs zhus tshe/ ci yang ma thob nas phyir 'ong skabs nged la sger du gsung dzar zhig gnang nas/ khyed la khong gis rdo rje theg pa'i smin grol
spyi dang / gsung ngag rin po che lam 'bras kyi gdams pa sbyin pa'i skal ba yod ces gsungs pa dang / phran gyis nyid rin po che ni sku mtshams las mi grol bar 'dug /bdag
ni phan chad sga khog tu 'ong rtsis med pas 'di ci la gsungs zhus par/ ma 'ongs pa na nga rang sman shod dang / rnam rgyal mgon khang sogs su 'ong ba'i dus shig 'byung /
de dang khyed tsho'i bar nas thag ji tsam yod/ 'on kyang da lta gzhan la ma bshad ces gsungs pa phyis thog tu 'khel ba dang / de nas nga rang gis dang por gdan 'dren zhus
tshe/ rje'i zhal snga nas/ da lan khyed rnams 'ong ba dang mnyam du nged la grib cig phog /sgra gcan gyis nged kyi lags pa la dkris 'dug pa'i snang ba zhig kyang byung
/ mdun du gzig cig kyang phar tshu rgyugs pa 'dug pas gza' dmar gyis gnod pa yin pa 'dug /da nga rang khyed tsho'i yul du 'gro e phod na gsungs/

rin po che nyid kyis mkhyen/ sku rim ci dgos na zhus tshe/ thub bstan dgon du 'gro gsungs nas/ der pu tra'i zhal 'bag byin rlabs can du grags pa zhig bzhugs pa zhal phyes nas
mjal tshe/ pu tras nga rang gi lag pa la phu byas pa'i snang ba zhig byung ba de lag pa na ba de cung zad dwangs song / da la bstod tu 'gro gsungs/ der gsung thun bcad
nas bzhugs dus/ da lam nged kyi snying kha nas phug ron zhig 'phur song / bla ma rab 'byams pa'i sman sku chung ngu de nam mkha' nas 'phur nas 'dir phebs byung / nga rang
gi mjal dar zhig kyang phul/ da song yang skyon sa mi 'dug gsungs nas byon/ phyis su kho bo la khyed rnams kyis rab 'byams pa la'ang gsol ba thob dang / byin rlabs 'jug
par yod/ dang por khyed tsho'i yul du 'ongs pa de yang rab 'byams pas lung bstan pa yin/ spyir nga dang 'brel pa yod tshad la khong gi byin rlabs 'jug par 'dug gsungs/ yang
gzim lam du khri 'du skal bzang dgon pa'i steng gi nam mkhar 'jam dbyangs sa paN gyi sku zhig bzhugs 'dug pa yang yang gzigs/ de phyogs na da lta su 'dug ces dris pas/
bla ma gzhan dga' dang / bla ma 'jam dbyangs rgyal mtshan gnyis bzhugs 'dug zer ba thos/ khong gnyis gang rung zhig chos rje'i sprul pa yin dgongs pa byung gsungs/ dus
phyis khong 'dzin mda' na bzhugs dus/ nub cig gzim lam du gzhan zhig gi 'jam dbyangs sa paN gyi sku zhig khur 'ong nas khong gi phyag tu 'jog par rmis/ de'i phyi nyin bla
ma gzhan dga'

der phebs byung bas/ khong 'jam dbyangs sa paN gyi sprul pa yin nges su 'dug gsungs/ sde gling 'khrug rtsod skabs/ mi nyag nas yar phebs dus/ o thog rdzong nang du bzhugs tshe/
khong gi gzim lam du lha khang zhig sgo phye dgos rgyu la lde mig rang gis gzung 'dug pas/ ngas mgon po'i sgo nas rim gro zhig byas tshe phan par 'dug ces gsungs pa
la/ g.yon ru nang du phebs tshe mchod rtsam sogs phul nas zhus kyang der gzhan dbang gis gsung ma grub/ de dus der yod pa rnams la/ a kha kha/ mdangs zla ba zhig nam mkha'
la shar ba 'thor song / da sde gzhung ma red ma song gsungs nas thugs 'gyod mdzad/ 'on kyang de'i shul du zla ba gcig shar byung bas gtan med du mi 'gro bar 'dug gsungs/
de dus sde gzhung ma'i dpon g.yog mang po gling ga gshis pas bsad 'phral der phebs/ da myur du sga khog tu phebs rgyu yin pas skyel ma gra sgrigs gsungs/ phran gyis rin
po che dpon slob la bar chad 'byung dogs med na cung zad thugs lhod mdzad rogs zhus tshe nga la mgon pos bslu ba mi yong / sde gzhung ma yang skyon sa mi 'dug /mdangs nga'i
rmi lam du/ mi nag po zhig gis me tog utpal khres po zhig khur nas slebs byung ba la sde gzhung ma da ci 'gyur dris pas/ skyon med skyon med gsungs nas mgo gug gug pa
lan gsum byas byung / de mgon po yin par 'dug pas skyon med gsungs/ yang chos rje rin po rdzong gsar bla brang du bzhugs dus skabs shig la sku mdun du phyin pas/ tshar chen
yab sras kyi bka' 'bum klog mdzad

kyin 'dug pas/ 'dir shog dang blta rgyu legs po 'dug ces gsungs pa la/ de dus sku mdun du ma song bas/ phyi nyin thugs mi mnyes pa ltar mdzad skabs/ blta rgyu ci 'dug nga rang
la bstan rogs zhus pas dpe cha zhig ldaib gsum bzhi zhig gnang nas de la ltos gsung / de dpe bshus nas bltas tshe mkhyen brtse'i dbang phyug la ting nge 'dzin sems kyi
bar chad khams 'khrugs ngan pa zhig byung ba'i lo rgyus zhig 'dug /de dus rtog pa ci yang ma shar yang nga rang bsnyen mtshams la yun ring du bsdad skabs/ smyo la khad
du gyur nas khams 'khrugs byung tshe/ bla ma blo gros kyi gzims lam du/ gzhan zhig gis mkhyen brtse'i dbang phyug mos gus dang ldan pas zhes zer ba zhig byung ba ci yin gsungs
pas/ sngar gyi bla ma'i gsungs de dran nas yi ge'i nang bzhin gegs sel bgyis pas/ khams 'khrugs de yang dwangs/ gsung rab kyi don la go ba cung zad skyes pa sogs byung
zhing / de bzhin du mkhyen brtse gong mas khong lan cig dbang gral nas phud dus/ khong la log lta gtan nas ma skyes kyang ma 'ongs pa na khong gi sprul pa'i sku la dbang
'bul mkhan de nga rang yin par 'dug 'di ci yin na snyam du dgongs byung gsungs pa dang / dgon pa'i gtsug lag khang dang por bzhengs pa'i zhal bkod gnang tshe/ nang rten
dang bcas pa da lta'i 'di lta bu dgos zhes gsungs pa la/ rgan pa rnams kyis/ phyag rdzas chung ba sogs gang la bsams kyang / de 'dra mi 'grub par 'dug ces zhus nas bka'
bzhin ma bsgrub/ de dus phran

gyis rin po che lags/ de 'dra e 'grub na zhus tshe/ nga la rab 'byams pa'i lung bstan yod 'grub 'ong gsungs pa thog tu khel pa sogs shin tu mang / khyad par rang dang 'brel
pa'i gsung du ma yod de dgos pa chung bas ma bris/ chos rje 'di nyid kyi skyes sbyang gi yon tan ma lus pa sus kyang brjod mi nus mod/ kho bos yun ring zhabs pad gus pas
bsten cing bka' bzhin sgrub nas thugs mnyes par byas pas/ rang gi yid la yod pa rags bsdus tsam 'di/ skal ldan gyi slob ma rnams kyi dad pa'i gsos su bkod pa lags so/ /sku
gshegs kha'i rnam thar skor la/ 'brug lo zla ba bzhi pa'i nang nas sku drung du bcar mkhan rnams la/ yun ring du mi bzhugs pa'i zhal ta gnang zhing / sku khams kyang cung
'khrugs tshul bstan nas gshegs la nye ba na/ kho bo slebs nas slob ma gzhan rnams la'ang bskul zhing bdag cag rnams kyis zhabs brtan phul nas bzhugs par gsol ba btab
pas/ bsnyung khams kyang cung yar dwangs ngos lo gnyis tsam bzhugs pa'i zhal bzhes gnang yang / zhabs brtan phul sa gnas gzhan zhig tu rten 'brel 'grigs na de ltar yin par
gdon mi za yang / gnas de nyid du phul dgos byung ba'i dbang gis de tsam bzhugs rgyu yid brtan pher pa ma byung / 'di man chad nga rang la cher mi gsal yang / der phyogs
kyi yul dgon spyi la yongs su grags shing sku bcar zhu mkhan rnams zhal mthun par gsungs pa 'khrul pa med nges rnams shin tu mdor bsdus su bri na/ lo de'i zla ba bcu gcig
pa'i nang dgon nas ri khrod du phebs khar sku 'khris pa

'ga' la nga rang 'chi sa dgon nang du dgos pas/ rjes sor yar 'ong dus rta thog tu e tshugs mi shes/ gral khri 'dra tshags gyis zhes gsungs shing / dgun tshe gnas nang na bzhugs
dus kyang / nye gnas la yun ring mi bzhugs pa dang 'di nas bde ba can du phebs 'gro rgyu'i gsung 'phros kho na gnang zhing / khyad par du snga mo nas bdag cag slob ma
du ma la khong bde ba can du phebs nas sa chen yab sras las lam 'bras gsan dgos tshul yang yang gsungs pa'ang / 'di skabs nyin gcig nye gnas la ngas bla ma sa skya pa chen
po dang / slob dpon rin po che bsod nams rtse mo dang / rgyal ba rdo rje 'chang kun dga' bzang po gsum ka las lam 'bras thob tshar zhes nye brgyud gsan pa'i gsung sgros
ngo mtshar can 'di yang gsung bar gda'/ de nas sbrul lo hor zla gnyis pa'i nang nas sku khams cung zad 'khrugs tshul bstan nas/ zla ba gsum pa'i tshes gcig la sngar gsungs
pa ltar khyogs kyi steng du gdan drangs nas yar thar lam dgon du phebs/ der dgon pa'i bla chos dang slob ma sbyin bdag sogs dad pa can rnams kyis bzhugs par gsol ba
'debs pa rnams la'ang / khyed rnams kyis blun gtam ma byed/ sngon yang 'phags bod du yang dag par rdzogs pa'i sangs rgyas kyis gtsos mkhas shing grub pa brnyes pa nam mkha'i
skar tshogs ltar byon pa de dag thams cad kyang mya ngan las 'das pa'i tshul bstan/ khyad par du yang rang lugs kyi phyogs nas bsams kyang chos rje 'jam dbyangs bla ma
dang / rgyal ba rdo rje 'chang sogs ston pa gnyis

pa lta bu rnams/ sku tshe mthar phyin pa'i tshad du byas kyang / de dag las kyang nga rang lo grangs mang / da nga gcig pu 'dug rgyu ga la yod/ ces yang yang gsungs shing /
sku rim sgrub dgos zhes zhus pa'i tshe dang por slob mas bla ma'i sku rim bsgrubs na tshogs chen po rdzogs tshul gsungs nas thugs dgyes tshul mdzad/ de nas nyin gnyis gsum
thal ba'i mtshams su da tshogs pa thams cad kyis rab 'byams gzhung lugs kyi mthar/ bdag kyang nam zhig 'chi ba'i dus kyi tshe/ /'jam mgon bla ma gzhung lugs rab 'byams
pas/ /bde ba can gyi zhing der drangs nas kyang / /'od dpag med pa'i zhal mchog mthong bar mdzod/ /ces pa 'di thogs la de kho nar grangs gsogs shig ces gsungs/ sga stod
bsam grub dgon pa nyid kyi slob ma zhig gis tshe lha rnam gsum gyi bris sku zhig phul nas/ khong tshos dgon pas ngor chen rdo rje 'chang gi sku chen po zhig bzhengs yod pas/
de nyid kyi dus chen hor zla bzhi pa'i tshes nyer lnga la rab gnas shig mdzad rog zhus pas/ ha ha nga de dus 'jig rten pha rol tu 'gro tshar gsungs pa dang / phyogs tha
dad nas slob ma mjal du phyin pa rnams la yang mi rtag pa dang / dge ba la bskul ba'i gsung 'phros kho na gnang zhing mjal dar phul ba rnams kyang rang rang la bskon nas/
dpon slob mi 'bral lhan cig 'grogs/ /zhes sogs kyi tshigs su bcad pa res smon lam gnang zhing / khyad par du sku gshegs la nye ba'i gong tsam/ mjal mi byung tshad sku
mdun du thong shog gsungs nas smon lam re gnang

mdzad/ nye gnas kun dga' chos dar gyis bsnyun tshul bstan pa'i ring la ngal dub khyad du bsad nas zhabs tog phul phyin bsgrubs pas/ rje nyid kyi zhal nas/ khyod kyis maNDal
'bum phrag bcu phul ba bsad lo nga la nad g.yog byas pa 'dis tshogs rdzogs pa la dga' nges su 'dug ces dang / khyed kyis sdig pa tshab chen ma bsags dang nam 'chi ba na
ngas bsus nas bde ba can du 'gro chog ces gsungs shing / de skabs khang gsar mkhan chen dang / gra'ur dpon bla ma sogs kyis zhabs brtan phul ba la'ang rten 'brel mtshon pa
tsam las zhal bzhes ji lta ba bzhin ma gnang la khyad par phyag rdzas kyi rigs rnams gra'ur be hu bla ma bstan 'dzin rgyal mtshan sku mched la zhal bkod mdzad nas/ sa ngor
la dgongs rdzogs mchod 'bul dang / thar lam dgon du rten bzhengs 'phror 'jog rgyu dang / sku tsha kun bzang bstan 'dzin la gnang rgyu sogs mchod yon bka' bgros mdzad
nas tshags su tshud par mdzad pa sogs mi bzhugs pa'i gsung sgros kho na gnang / spyir cung zad bsnyun tshul bstan pa'i ring la/ nyin mo mi mang sar bsnyun tshul cher bstan
la/ mtshan mo sku lus drang por bsrungs nas dus rgyun ltar thugs dam la bzhugs pa dang / sku mdun du 'ong ba rnams la'ang 'ga' zhig la bsnyun tshul cher bstan/ 'ga' zhig
la mi bstan pa sogs mthong ba dang / sman pa rnams kyis phyag rtsa mjal ba'i tshe bsnyun gzhi cung zad kyang mi 'dug ces thams cad mthun par sgrogs/ sku

mdun du bcar mkhan rnams kyis kyang res ni byon bzhugs sogs la sku btegs rogs mi dgos par ci bder byon pa sogs kyi mdzad spyod la dpags na tshul bstan ma gtogs don la ni bsnyun
gzhi ci yang mi 'dug pa kun gyis thun mong du gyur/ de dag gi skabs su/ lan grangs du mar sa g.yo ba dang / 'ja' tshon kha dog sna tshogs nam mkha' la shar ba dang /
bya rgod mang po lding zhing 'ga' zhig khang steng du babs pa sogs byung zhing / de nas nyid kyi slob ma dad pa can rnams kyis mi bzhugs par thag chod nas/ rje nyid zhing
khams gang du bzhugs pa der bdag cag rnams kyang skye ba'i thugs bskyed zhus pa na/ khyed thams cad kyis bde ba can du skye ba'i smon lam thob dang / nga der bzhugs yod
pa thag chod yin ces yang yang gsungs shing / de nas zla ba gsum pa'i nyer dgu'i nyin nang mo snga bar phyi khyams su phebs nas bzhugs/ de nas cung zad cig na byin rten
dang rgun 'brum khu bas sprus pa'i zan cung zad gsol nas/ zhal 'dzum mang po mdzad/ nyid kyi sku nye legs 'dzin mdun du shog gsungs nas bos te/ khyod 'dir yun ring bsdad
nas nga rang 'chi khar mi 'dug pa ci yin ces gsungs pas/ legs 'dzin bshums nas phyag 'tshal te tshe rabs kun tu rjes su 'dzin par zhus pa na/ khyod rang sems sdug byed mi
dgos/ chos pa rab yar gyi zangs thal dang / sdig po che mar gyi zangs thal las bar do med pa la/ nga yang bar do med par bde ba can du 'gro ba yin zhes gsungs pa de na yod
pa kun gyis thos/ de nas zhal nub tu phyogs/ zhabs gnyis bzang po'i 'dug

stangs kyis bzhugs/ sku lus drang por bsrangs te/ spyan gyis mdun thad du zim mer gzigs/ shangs sgo'i dri ma sogs bsal/ dbu cung zad 'phrug /sku gsung thugs kyi mdzad spyod
thams cad dus rgyun pa ltar ma gtogs pa da mya ngan las 'da' ba yin snyam pa gtan nas mi 'dug gsungs/ de nas phyag phreng bsnams nas ma Ni phreng skor gcig dang / nyag ma
gsum bzhi tsam gsung tsa na/ sku la bgres tshul lta bu'i gnyer ma sogs gtan nas med par zhal gyi mdangs shin tu gsal bar gyur nas/ mnyam bzhag mdzad nas cung zhig na hika
ces sgra che ba zhig dang / de'i rjes je chung du gyur pa gnyis gsungs nas/ dgongs pa chos kyi dbyings su mnyam par bzhag pa'i tshul bstan to/ /de nas zhag gsum nas sku
gdung rin po che mjal ba'i tshe/ shangs bug g.yas nas byang sems dmar po mtshal gyi mdog lta buu mang po zhig sku pang du babs 'dug /de nas sku khrus gsol zhing / gdung
chas sogs dus tha ma'i cho ga'i skyes bu dam pa rnams kyi sku gdungs la bya ba'i cho ga bshad tshad phyag len ltar bgyis nas bzhugs su gsol ba na/ shangs bug g.yon nas byang
sems dkar po mu tig gi mdog lta bu zhig babs/ de nas zhag gsum bzhi'i bar du byang sems dkar po kho nar bab cing / sku gdung sngar bas dwangs pa dang / g.yon ngos cung
zad dmar ba zhig tu gyur/ hor zla bzhi pa'i tshes gsum gyi nyin mor/ sku gdung rin po che gtsug lag khang du gdan drangs nas/ mchod pa'i rnam grangs bsam gyis mi khyab
pa phul ba na/ de skabs nyin mtshan khor

yug tu nam mkha' la 'ja' kha dog sna tshogs shar ba dang / me tog gi char sil bur babs pa dang / khyad par du gtsug lag khang de nyid la 'ja' 'od kyi gur gdugs ltar phub pa
'ga' res mthong ba sogs byung zhing / tshes bcu'i nyin gtsug lag khang de nyid kyi steng gi spur khang du bzhugs su gsol nas/ zhugs phul bgyis tshe me sbar mi dgos pa thugs
ka nas me mched de rang 'bar du gyur pa dang / de yang bsreg rdzas rnams phul tshe du long du gyur nas/ rang dgar bzhag pa'i tshe 'bar ba dang / bya rgod mang po gdung
khang gi steng gi nam mkhar lding zhing mthar je mthor gyur nas nub phyogs su 'phur song ba dang / nub nas shar du 'ja' dkar po snam bu brkyang pa ltar drang thal le zug
pa dang / khyad par du lho nub kyi mtshams kyi nam mkhar 'ja' sprin sdong po gcig la sne mo brgyad yod pa pa tra'am 'khor lo dang cha 'dra ba zhig shar ba dang / spur khang
gi phyi nas dad pa can 'ga' res ring bsrel yang du ma rnyed 'dug pa dang / gdung khang sgo phyes pa na dbu dang sku'i mgrin pa de'i sne mor thugs te gsum po phyogs gcig
tu sbrel te 'byar ba dang / dbu thod steng du ma Ni 'bru drug rang byon du 'dug pa dang / zhugs 'bul dus kyi kun rig dkyil 'khor de'ang tshon gyi kha dog sogs ma yal
bar rdo'i rang bzhin du gyur nas/ skye bo kun gyis mjal rgyu yod pa sogs ngo mtshar ba'i rtags du mas gdul bya rnams dad pa'i sa la 'god par mdzad do/ /de ltar chos kyi rje
de nyid kyi phrin las skyong ba'i slob ma'i tshogs ni/ dpal e waM chos ldan gyi mkhan po 'jam dbyangs kun bzang

thub bstan chos kyi rgyal mtshan gtso bor smos shing / bdag cag gis mthar brten pa'i dbus gtsang khams gsum du dpal sa skya pa'i chos brgyud 'dzin pa grangs med pa byung zhing
/ de dag gi nang na sde snod 'dzin pa dang / sgrub pa la gzhol ba sogs bshad sgrub kyi bstan pa la phan thogs pa mang du byon mod/ de dag thams cad kyi rnam thar lta
zhog mtshan gyi rnam grangs tsam yang brjod par mi nus la/ 'on kyang zhal slob thams cad kyi gtso bo ni mchog sprul rin po che 'jam dbyangs chos kyi blo gros zhes gsol ba
'di nyid yin te/ rje nyid kyi zhal nas/ rdzong gsar mkhyen brtse 'di pa nged kyi bla ma'ang yin/ khong gi sku brnyan zhig bris nas bla brgyud kyi gral du'ang bzhugs yod/
slob ma'i gtso bo'ang yin pas khong gi zhabs brtan nged kyis kyang dus rgyun du sgrub kyin yod la/ khyed tshos kyang / dus gsum rgyal ba kun gyi gdung 'dzin cing / /theg
gsum chos kyi dga' ston 'gyed mkhas pa/ /khams gsum 'gro ba'i 'dren pa gcig gyur pa/ /'jam dbyangs chos kyi blo gros zhabs brtan gsol/ /zhes pa 'di tshogs 'don gyis zhes
yang yang gsungs// ! mchog gi sprul skus kyang dad mos drag po rgyun chags su mdzad cing / sngar lam 'bras gsan pa'i skabs rje bla ma sgo rum pa kun dga' legs pa'i 'byung
gnas kyi rnam 'phrul yin par thugs ngor gsal ba/ rje bla mas sgo rum pa'i rnam thar gsungs skabs de 'dra'i rnam par thar pa bsam gyis mi khyab pa byis blos bsam par dka'
ba zhes spyan hur gyis cer nas gsungs pas rang gi dran rgyu'i lkog gyur mkhyen snyam pa byung /

don des rje bla mar ngag dbang kun dga' legs pa'i 'byung gnas ye shes rgyal mtshan dpal bzang po zhes pa'i mtshan gyi bsngags pa phul ba yin gsungs pa'i phyir/ de lta bu'i
slob ma'i tshogs thams cad kyis bla ma'i rnam thar la slob pa'i tshul gyis bshad sgrub gnyis kyi sgo nas phan bde'i 'byung gnas rgyal bstan rin po che yun du skyong bar byed
pa ni ngo mtshar rmad du byung ba'i gnas su gyur pa lags so// //slar yang smras pa/ srid la ma zhen nges 'byung tshul khrims dag /zhi la ma chags gzhan phan sems mchog
'byongs/ /gnyis su ma zhen 'khor 'das dbyer med rtogs/ /sum ldan rdo rje 'dzin pa la phyag 'tshal/ /rnam mang thos pas phyi yi sgro 'dogs bcad/ /de don bsam pas gzhung
lugs gdams pa shar/ /yengs med bsgoms pas nang gi rten 'brel grub/ /sde snod 'dzin pa'i gtsug rgyan la phyag 'tshal/ /dka' ba dang blangs sgrub pa'i rgyal mtshan btsugs/
/zab don legs bsgoms rtogs pa'i drod tshad brnyes/ /sgrub 'bras mngon gyur bstan 'gro'i don chen mdzad/ /mtshungs med bla ma'i zhabs la phyag 'tshal lo/ /theg gsum lam gyi
yon tan yongs su rdzogs/ /sdom gsum bka' drin stsol ba'i drin can rje/ /skyabs gsum kun 'dus rtsa ba'i bla ma la/ /sgo gsum gus pas kun tu phyag 'tshal lo/ /mtshungs pa
med pa'i dpal mgon bla ma la/ /kha zhe med pa'i dad pa'i gdung shugs kyis/ /nyin mtshan med par gsol ba 'debs lags na/ /rgyun chad med par byin gyis brlab tu gsol/ /lus
dang longs spyod dus gsum dge tshogs bcas/ /kun bzang mchod

pa'i sprin du dmigs nas ni/ /bdag gzhan tshogs gnyis myur du rdzogs bya'i phyir/ /rje btsun bla ma mchog la mchod par bgyi/ /ma rig chags sdang 'khrul pa'i dbang gyur pas/
/bdag gis sgo gsum sdig ltung gang bgyis pa/ /gnong zhing yid la bcags pa'i 'gyod sems kyis/ /'dren pa khyod kyi spyan sngar mthol zhing bshags/ /rang nyid las ngan mun par
zhugs mthong nas/ /gzhan gyis dge ba'i snang ba gang bskyed la/ /ma gus phrag dog rtog pas ma bslad par/ /dga' zhing spro bas rjes su yi rang ngo / /mgon po khyed kyis
ye shes sku brnyes phyir/ /gdul bya'i yul la thogs pa mi mnga' bas/ /bdag gi nyams dang rmi lam mngon sum du/ /da dung chos kyi 'khor lo bskor du gsol/ /zhing 'dir mya ngan
'da' ba'i tshul bstan kyang / /lhun grub phrin las rgyun chad mi mnga' bas/ /gus ldan slob ma'i dad brgya'i spyi bo ru/ /nyin mtshan rtag tu bzhugs par mdzad du gsol/
/rje btsun bla ma dag pa'i zhing du gshegs/ /skal ngan bdag ni 'khor ba'i grong du 'khyams/ /las ngan rang gi sdug bsngal ma bzod nas/ /gdung ba'i dbyangs kyis 'bod do thugs
rjes gzigs/ /'di phyi bar do'i gnas skabs thams cad du/ /sgrib med ye shes spyan gyis 'tsho bzhin du/ /phyi nang gsang ba'i nyer 'tshe thams cad las/ /mgon po khyod
kyis skyob par mdzad du gsol/ /da ni mi tshe'i lhag ma ci yod la/ /rnam g.yeng sdig pa'i las la mi 'jug par/ /nyin mtshan dam pa'i chos kyis 'da' byas nas/ /dal 'byor snying
por

lon par mdzad du gsol/ /nam zhig tshe 'di'i snang ba nub pa'i tshe/ /'dren pa khyod kyis zhal bzang legs bstan nas/ /yid 'phrog dpa' bo mkha' 'gro'i mchod sprin gyis/ /bdag
gi lam sna 'dren par mdzad du gsol/ /gang gi thugs bskyed smon lam grub pa dang / /slob ma'i mos gus mchog gi rten 'brel gyis/ /mgon khyed gang du bzhugs pa'i zhing khams
der/ /bdag cag thams cad 'dren par mdzad du gsol/ /bdag gis dus gsum bsags pa'i dge tshogs kun/ /rje btsun bla ma'i thugs dgongs rdzogs phyir bsngo/ /kun tu bzang po'i
smon pas yongs bzung ba'i/ /spyod pa ma lus mthar phyin 'gyur bar shog /yon tan rin chen bye ba las grub pa'i/ /bla ma'i lhun po srid na mngon mtho zhing / /mkhas mang gser
ri'i dbus na lhang nge ba'i/ /rnam thar sus kyang gzhal bar mi nus kyang / /mos gus khor yug rgyun chad ma shor bas/ /phrin las rgya mtsho lto bar bskyil nus pa/ /las
ngan lcags mdog shar ba'i rmongs pa des/ /sgro skur spangs te mdo tsam bris pa lags/ /'di bgyis pa las bdag gis thob pa'i rnam dkar dge ba'i char rgyun gyis/ /skal ldan slob
ma'i dad pa'i zhing sar yon tan lo tog rab rgyas shing / /phan bde'i dga' ston mchog la spyod pa'i gdul bya'i tshogs rnams ma lus pa'i/ /srid zhi'i rgud pa mtha' dag
zhi nas bkra shis dge legs brtan par shog /ces pa 'di ni rang nyid kyis kyang snga mo nas mos shing 'dun pa'i khar/ yongs rdzogs bstan pa'i mnga' bdag mkhyen sprul rin po
che 'jam

dbyangs chos kyi blo gros kyi zhal snga nas lha reg rin chen gnyis pa'i rten dang bcas snga phyi du mar bskul ma gnang ba'i bka' lung gser gyi cod pan spyi bor bcings te/ rje
bla ma rdo rje 'chang de nyid kyi zhabs pad yun ring du bsten pas rnam par thar pa la mi 'phrog pa'i dad pa thob pa shAkya'i dge slong 'jam dbyangs kun dga' bstan pa'i
rgyal mtshan gyis rje nyid kyi zhal gsung ma sor bzhag byas shing / rang gi dran lam na yod pa sgro skur dang bral ba rnams kyis kha bskangs te/ sa bcad dang / tshig gi
snyan cha dang / lung sbyor sogs btang snyoms su byas te/ mgon po gang gi slob ma rnams kyi dad pa'i gsal 'debs su chu rta lo khrums stod zla ba'i tshes dge bar rdzong gsar
bkra shis lha rtser grub par bgyis pa 'dis kyang bdag sogs ltos bcas thams cad dpal ldan bla ma dam pas tshe rabs thams cad du rjes su 'dzin pa'i rgyur gyur cig/ //dge'o//
//oM swa sti/ 'jam mgon bla ma'i rnam par thar/ /spar du bskrun pa'i legs byas mthus/ /'brel thogs gtsor byas sems can rnams/ /bla ma mchog gis rjes 'dzin shog/ //dge'o/
/mangga laM//

